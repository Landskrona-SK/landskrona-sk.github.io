---
title: Nyheter
---

### Lottning Landskronamästerskapet

_24 sep 2018_

Lottningen för LM är klar, ni hittar den under "Tävlingar" i menyn till
vänster, eller här:

[LM 2018](https://member.schack.se/ShowTournamentServlet?id=6211)

Officiellt speldatum för första ronden är imorgon den 25 september, men
då varje rond är med två veckors mellanrum så är det i praktiken två
möjliga speldagar i varje rond. Somliga kan t.ex. inte spela imorgon och
spelar istället nästa vecka den 2 oktober. Deras motståndare kommer
underrättas.

 _- Mikael Svensson_


<hr class="newsdivider"/>


### Inbjudan Landskronamästerskapet

_11 sep 2018_

**Tisdagen den 25 september,** klockan 19:00 börjar
Landskronamästerskapet.

Sista dag för anmälan är söndagen den 23 september. När ni anmäler er,
ange de tisdagar ni inte kan spela under hösten om ni vet det redan på
förhand, så kan jag anpassa spelschemat.

Allmän info:

- I år kommer vi spela en enda grupp med schweizerlottning, dvs samma
typ av lottning som vi brukar använda när vi spelar blixt och
snabbschack. Hör av er om ni har frågor eller funderingar på det.
- Vi spelar totalt 6 ronder under hösten.
- Vi spelar varannan tisdag. Detta eftersom alla partier måste ha
spelats färdigt innan man kan lotta nästa rond, så man har alltid två
veckor på sig att spela sitt parti.
- Jag kommer analysera alla partier som spelas i tävlingen! Så att vi
alla kan utvecklas och lära oss av misstagen från partierna.
- Betänketiden är 90 minuter för hela partiet + 30 sekunder per drag.
- Eftersom det inte kommer finnas en Klass 2 så kommer istället
ratingpriser att delas ut.

 _- Mikael Svensson_


<hr class="newsdivider"/>


### Höststart!

_22 aug 2018_

Schack för barn och ungdomar smygstartade redan igår och nya som gamla
medlemmar är välkomna om onsdagarna mellan 17:00-18:30.

För vuxna så öppnar vi nästa vecka, **tisdagen den 28 augusti klockan
19:00.** Första tisdagen blir det bara lite blixtspel på skoj, medan LM
i snabbschack preliminärt startar veckan därpå.

 _- Mikael Svensson_


<hr class="newsdivider"/>


### Martin Andersen i Manchester

_7 jul 2018_

VM för döva i Manchester invigdes igår och idag börjar spelet - Martin
är en av fem som representerar Sverige!

Vill man följa honom och Sverige så kan man göra det på följande länk:

https://iccdmanchester2018.com/

Han spelar i lagtävlingen och kommer även delta i VM i blixt som spelas
på måndag den 9 juli.

 _- Mikael Svensson_


<hr class="newsdivider"/>


### Kallelse till årsmöte

_6 mar 2018_

Årets årsmöte kommer äga rum i klubblokalen tisdagen den 20 mars klockan
19:00. Efter mötet bjuds det på enklare fika samt så spelar vi den
sedvanliga blixtturneringen.

Medlemmar från 2017 samt eventuellt nya medlemmar för 2018 har rösträtt
på mötet. Äldre medlemmar än 2017 är välkomna till mötet men har inte
rösträtt.

 _- Mikael Svensson_


<hr class="newsdivider"/>


### Klubbmästerskapet igång

_6 feb 2018_

Klubbmästerskapet är igång. Totalt 14 deltagare fördelat på två
klasser. Tävlingen hittar ni under sektionen "Tävlingar" längs med
vänstersidan.

Kalendern är också uppdaterad för att få en översikt över vårens ronder
i KM samt årsmötet som är preliminärt bestämt till den 20:e mars.

 _- Mikael Svensson_


<hr class="newsdivider"/>


### Vårstart, samt information om regeländringar

_7 jan 2018_

Nu startar vi snart igen! Så här ser schemat ut för januari:

- 9 januari: Blixt på skoj, kanske en liten turnering beroende på hur
många som kommer.
- 16 januari: Turnering med tidshandikapp! Detta har vi inte gjort
tidigare på klubben men de som spelat detta förut kan nog alla hålla med
om att det är roligt!
- 20 januari: Skåneblixten på Katedralskolan i Lund, läs mer här:
[Skåneblixten](http://www.nvssf.com/forbundet/wp-content/uploads/2018/01/SkaneSF_DM_blixt2018.pdf)
- 23 januari: KM i snabbschack, rond 1-3
- 30 januari: KM i snabbschack, rond 4-6

Klubbmästerskapet i långparti börjar sedan i februari.

Sen lite information om en **regeländring** i blixt- och snabbschack:

Man förlorar **inte** längre direkt på ett feldrag. Gör motståndaren ett
feldrag så får man en minuts tillägg. Om motståndaren gör ett feldrag
för _andra_ gången, först då är det förlust av partiet.

Värt att nämna är att detta även gäller långparti med den enda
skillnaden att feldrag ger två minuters tillägg på klockan, men ett
andra feldrag förlorar partiet även i långparti.

 _- Mikael Svensson_


<hr class="newsdivider"/>


### Ny ingång på Puls Arena

_16 okt 2017_

Puls Arena håller på att byggas ut. Vi har kvar vårt befintliga rum för
närvarande men till våren kommer vi förmodligen att byta rum till ett
nyare.

Dock så är det en förändring som träder i kraft redan denna veckan:
huvudingången längs med långsidan har stängts och ersatts av en ny
huvudingång i det andra hörnet på Stenorsvägen. Personalen har flyttat
dit.

Men den nya ingången är ganska klumpig, då man måste gå runt i långa
korridorer för att komma till samma trappa som vi alltid använder.

**Rekommendation:** För er som inte redan gör det, använd därför
istället gymmets ingång. Den är fortfarande öppen.

Men det är fortfarande bra att känna till att det finns en ny
huvudingång ifall gymmet nån gång skulle vara stängt.

 _- Mikael Svensson_


<hr class="newsdivider"/>


### Landskronamästerskapet 2017

_13 sep 2017_

LM i långparti startar nästa vecka, tisdagen den 19 september klockan
19:00, och lottningen gjordes idag. Total 14 deltagare fördelat på två
grupper med sju spelare i varje grupp. Lottningen hittar ni under
"Tävlingar" längs vänstermarginalen.

Spelschemat under hösten ser ut som följer:

:------| :-----------: 
Sep 19 | LM rond 1
Sep 26 | _Frirond_
Okt 3  | LM rond 2
Okt 10 | _Frirond_
Okt 17 | LM rond 3
Okt 24 | LM rond 4
Okt 31 | _Frirond_
Nov 7  | LM rond 5
Nov 14 | LM rond 6
Nov 21 | _Frirond_
Nov 28 | LM rond 7
Dec 5  | _Uppskjutna partier_
Dec 12 | Julavslutning

 _- Mikael Svensson_


<hr class="newsdivider"/>


### LM i snabbschack avgjort

_13 sep 2017_

Som vanligt så inleddes säsongen med en liten mjukstart i form av först
en tisdag med blixt, följt av två tisdagar där Snabb-LM
avgjordes. Totalt 6 ronder med 10 deltagare. Och på full pott med 6
poäng kom Mikael Svensson, tätt följd av Robert Tonoyan med 5 poäng och
Gert Lyngsjö med 4 poäng.

 _- Mikael Svensson_


<hr class="newsdivider"/>


### Höststart

_20 aug 2017_

Höststart för seniorerna är nu på tisdag den 22:e augusti klockan 19:00,
och för juniorerna på onsdag den 23:e augusti klockan 17:00.

För seniorernas del så är första spelkvällen mest lite uppsamling efter
sommaren med lite spel på skoj - kanske en blixtturnering? Veckan därpå
är det tänkt att vi spelar LM i snabbschack som vi brukar ha två
tisdagar i följd.

Välkomna!

 _- Mikael Svensson_


<hr class="newsdivider"/>


### Kallelse till årsmöte

_28 feb 2017_

Hej!

Landskrona Schackklubbs årsmöte är tisdagen den 14:e mars klockan 19:00
i vårt rum på andra våningen på Puls Arena. Nya och gamla* medlemmar är
välkomna.

Efter kommer blir det sedvanlig smörgåstårta och blixtturnering.

Man behöver ej anmäla sig till mötet, det räcker att dyka upp.



*) Rent formellt så är man fortfarande medlem om man betalade
medlemsavgift 2016 men ännu inte betalat för 2017. Så om ni inte betalat
ännu i år så oroa er inte; ni är fortfarande välkomna.

 _- Mikael Svensson_


<hr class="newsdivider"/>


### Klubbmästerskapet igång

_4 feb 2017_

Precis som i höstas när LM spelades så blev det exakt 16 deltagare
vilket är helt perfekt, för då kunde vi återigen dela upp det i två lika
stora grupper; klass 1 med 8 deltagare, likaså i klass 2.

Tävlingen finner ni under sektionen längs med vänstersidan. Dock så
finns det en nackdel och det är att turneringssystemet vi använder inte
längre visar alla speldatum. Jag har bett dem fixa detta och tills
vidare får ni hålla till godo med följande lista över vårens tisdagar:

:------| :-----------: 
Jan 31 | KM rond 1
Feb 7  | KM rond 2
Feb 14 | KM rond 3
Feb 21 | Frirond
Feb 28 | KM rond 4
Mar 7  | KM rond 5
Mar 14 | Årsmöte
Mar 21 | Frirond
Mar 28 | KM rond 6
Apr 4  | Frirond
Apr 11 | KM rond 7

 _- Mikael Svensson_


<hr class="newsdivider"/>


### Vårstart!

_5 jan 2017_

Vi öppnar upp igen nästa vecka, tisdagen den 10:e januari klockan 19:00
för vuxna och onsdagen den 11:e januari klockan 17:00 för barn och
ungdomar.

För seniorerna så ser spelschemat ut som så att första spelkvällen är
det en vanlig träff med lite blixt, medan de två kommande tisdagarna -
den 17:e samt den 24:e januari - ägnas åt KM i snabbschack.

Sen så börjar klubbmästerskapet i långparti tisdagen den 31:e
januari. Nytt får i år är att vi kommer spela utan en extra
tidskontroll, dvs ingen extra tid efter 40 drag. Detta för att undvika
sena kvällar.

 _- Mikael Svensson_


<hr class="newsdivider"/>


### LM och serien på turneringssidan

_21 sep 2016_

Under [Tävlingar](turneringar) på vänstersidan hittar ni nu länkar till
Landskronamästerskapet som nyss startat samt seriespelet som börjar i
oktober. Utöver själva länkarna så kan ni även se resultaten direkt på
sidan.

 _- Mikael Svensson_


<hr class="newsdivider"/>


### Höststart

_13 aug 2016_

Tisdagen den 23 augusti öppnar schackklubben igen, klockan 19:00 som
vanligt. Första kvällen blir det mest lite blixt och chansen att träffas
igen efter sommaren. Då är även ett bra tillfälle att ta med eventuella
kvitton ni sparat från City Gross då jag ska lämna in dem i slutet av
augusti.


#### Snabb-LM

Tisdagarna den 30:e augusti och 6:e september spelar vi LM i
snabbschack. Till den tävlingen behöver man inte föranmäla sig, dyk bara
upp innan 19:00 så lottar jag in er. Det går också OK att vara med
enbart en av tisdagarna.

Och slutligen, som bestämdes på årsmötet så blir det inga priser till
denna tävling.


#### Landskronamästerskapet

Preliminärt så är det tänkt att vi börjar spela Landskronamästerskapet
den 13:e september. Denna gång funderar jag på att ha 8 spelare i Klass
1 istället för 6 spelare och endast spela enkelrondigt. Vi har alltid
föredragit att spela dubbelrondigt i Klass 1 för att tävlingen ska bli
tuffare och mer utslagsgivande, men genom att ha 8 spelare så får
ytterligare två spelare chansen att spela ELO-partier.

Till LM hade jag uppskattat om man anmält sig i förväg till mig,
antingen via telefon eller via epost.


#### Serien

Lottningen för serien är klar, denna gång lyckades de ordna en
geografisk grupp med enbart lag från nordvästra Skåne:

[Allsvenskan Division IV grupp 8](http://member.schack.se/ShowTournamentServlet?id=4168)

Första ronden är hemma emot Engelholms SK den 23 oktober.

 _- Mikael Svensson_


<hr class="newsdivider"/>


### Schack på karnevalen

_23 jul 2016_

Lördagen den 30:e juli mellan klockan 11:00-13:00 så kommer vi medverka
på karnevalen genom att befinna oss på Slowmotion-området:

[#SLOWMOTION](http://www.landskronakarnevalen.nu/slowmotion/)

Det området kommer vara vid Konsthallen.

Titta gärna förbi!

 _- Mikael Svensson_


<hr class="newsdivider"/>


### Schack och jakt på Elo-rating i sommar!

_28 jun 2016_

Som ni alla vet vid det här laget så är det gamla ratingsystemet skrotat
nu och ersätts efter sommaren med Elo, som är det internationella
ratingsystemet. Idag är det endast 6 medlemmar i klubben som har ett
Elo-tal; resten har alltså 0 i rating.

För att få ett Elo-tal så måste man ha spelat minst fem långpartier emot
spelare som har Elo-tal. Jag vill därför slå ett slag för följande
tävlingar som alla är Elo-registrerade, för er som är spelsugna och som
är intresserade av att påskynda processen med att skaffa sig ett
Elo-tal.


#### CellaVision Chess Cup, Lund 5-7 augusti

En av Sveriges största öppna tävlingar, en weekend-turnering som spelas
på Elite Hotel på Ideon i Lund. Här är inbjudan:  
[Inbjudan](http://lask.se/admin/upload/CellavisionInbjudan.pdf)


#### Försäsongsturnering, Helsingborg 5 kvällar i augusti

Helsingborgs SA planerar en tjuvstart på säsongen med denna tävling, som
dock inte är spikad ännnu; den är endast i planeringsstadiet och
huruvida den blir av eller ej beror på antalet intresserade. Här är
inbjudan:  
[Inbjudan](http://www.nvssf.com/forbundet/2016/06/forsasongsturnering-i-helsingborg/)


#### Holbäk Lövfald, Danmark 9-11 september

Holbäks Skakklub har bjudit in oss till att delta i deras
weekendturnering som spelas i Holbäk och är en turnering där de delar in
alla deltagare i 6-mannagrupper där alla möter alla. Här är inbjudan:  
[Inbjudan](http://turnering.skak.dk/TournamentActive/Details?tourId=23168)


#### Kristianstad Chess Cup, 9-11 september

Samtidigt som turneringen i Danmark så arrangerar Knislinge Schackklubb
denna turnering i Kristianstad. Här är inbjudan:  
[Inbjudan](http://www.schack.se/pdf/Kristianstad%20Chess%20Cup.pdf)


#### Politiken Cup, Helsingör 23-31 juli

Medan de andra tävlingarna ovan alla är korta tävlingar som kräver
förhållandevis lite uppoffring så kommer här ett annat
alternativ. Politiken Cup, som i år verkar ha ändrat namn till "Xtracon
Chess Open", är en öppen tävling som anses vara en av de bäst
arrangerade öppna tävlingarna i hela världen. Med ett enormt
deltagarantal och en spellokal på magnifika Konventum i Helsingör med
fantastisk omgivning så är detta bland de bästa tävlingarna man kan
tänka sig.

Här är tävlingens hemsida:  
[Hemsida](http://www.xtraconchessopen.dk/)

 _- Mikael Svensson_


<hr class="newsdivider"/>


### Sommaravslutning

_3 maj 2016_

**Tisdagen den 24:e maj klockan 19:00** är det sommaravslutning i vår
vanliga lokal, där vi äter gott, spelar blixt, och rundar av säsongen
innan vi tar sommarlov!

Sånär som på två uppskjutna partier som spelas nästa vecka så är
dessutom KM färdigspelat, så de två kommande tisdagarna, den 10:e
respektive 17:e maj, så är man välkommen om man vill bara spela lite
blixt! Jag själv är bortrest dessa två tisdagar men Fredrik ser till att
lokalen är öppen för er som vill komma.

 _- Mikael Svensson_


<hr class="newsdivider"/>


### Angående medlemsavgifter

_3 maj 2016_

För er som inte betalat medlemsavgiften ännu så är ni välkomna att
betala, antingen kontant till mig vid tillfälle, eller genom att sätta
in avgiften på klubbens plusgirokonto: 865347-9. Avgiften för 2015 är
450 kr för seniorer och 200 kr för juniorer.

Det blev ingen rapport från årsmötet, men en grej är värd att nämna:
årsmötet godkände en höjning av medlemsavgiften för seniorer för nästa
år. 2017 kommer avgiften vara 500 kr för seniorer medan den kommer vara
oförändrad för juniorer.

 _- Mikael Svensson_


<hr class="newsdivider"/>


### Verksamhetsberättelsen

_15 mar 2016_

Den kommer att skickas ut igen sen när årsmötet sammanfattas i en ny
uppdatering på hemsidan; men här hittar ni verksamhetsberättelsen för
2015:

[Verksamhetsberättelse 2015](documents/handlingar/verk15.pdf)

Även om den gås igenom ikväll på årsmötet och läggs till handlingarna så
finns det fortfarande chans att göra mindre ändringar. Så om ni hittar
fel eller om nån händelse från 2015 saknas och bör tas med så kontakta
mig så fixar jag det.

 _- Mikael Svensson_


<hr class="newsdivider"/>


### Kallelse till årsmöte den 15:e mars kl. 19:00

_1 mar 2016_

Landskrona Schackklubbs årsmöte äger rum **tisdagen den 15:e mars
klockan 19:00** i vårt rum på Puls Arena. Förra årets och detta årets
medlemmar är välkomna!

Direkt efter mötet bjuds det på smörgåstårta och sedvanlig
blixtturnering!

 _- Mikael Svensson_


<hr class="newsdivider"/>


### KM startar på tisdag - lottning uppe!

_1 feb 2016_

Imorgon, tisdagen den 2:a februari, så börjar årets klubbmästerskap i
långparti. Den här gången lottas turneringen via Sveriges Schackförbunds
digitala system för adminstration av klubbar och medlemmar, vilket gör
det enklare för oss.

Under [Tävlingar](http://landskrona.schack.se/turneringar) på
vänstersidan hittar ni lottningen. Vi startar alla ronder 19:00,
inklusive den första som är imorgon kväll.

 _- Mikael Svensson_


<hr class="newsdivider"/>


### Vårstart!

_6 jan 2016_

Dags att starta igång vårsäsongen. Till att börja med så är ratinglistan
uppdaterad på hemsidan. Sen så träffas vi igen på klubben nästa vecka,
åtminstone för er som vill ha en liten mjukstart.

**Tisdagen den 12:e januari kl. 19:00** börjar seniorerna medan
juniorerna börjar **onsdagen den 13:e januari kl. 17:00**. Samma tid,
samma rum.

Seniorerna börjar med att första tisdagen bara träffas och spela lite
blixt på skoj, och kanske en och annan ny eller nygammal medlem tittar
förbi?

De två följande tisdagarna, den 19:e respektive 26:e januari, så spelar
vi KM i snabbschack. Vill man vara med där så räcker det att dyka upp
klockan 19:00, man behöver inte föranmäla sig. Det går också alldeles
utmärkt att vara med endast en av tisdagarna; visserligen har man då
kanske inget chans till att vinna ett pris, men man får välbehövlig
träning och uppvärmning inför de riktiga tävlingarna under våren.

Sen tisdagen den 2:e februari startar vi igång KM i långparti. Nytt för
i år är att turneringen kommer att ELO-registreras, så alla som är med
kommer att få ett riktigt internationellt ELO-ranking! Senare i år
kommer det nämligen helt att ersätta det vanliga rankingsystemet.

 _- Mikael Svensson_


<hr class="newsdivider"/>


### Seriespel under hösten

_17 nov 2015_

Sidan har inte varit uppdaterad på ett tag, och det är hög tid nu.

Nytt för i år är att klubben är tillbaka i Allsvenskan efter en del år i
Allskånskan. Det innebär bl.a. att båda lagen spelar samma helg nu
istället för olika helger.

Serien satte igång i oktober för båda lagen och hittills har två matcher
avverkats. Andralaget inledde med oavgjort hemma emot Lunds ASK:s
fjärdelag vilket följdes av en förlust den gångna helgen borta mot
Helsingborgs SA:s tredjelag.

För förstalaget har det gått bättre. Den väldigt långa bortamatchen emot
Ljungby vanns knappt i premiären, och senast i söndags så vann vi igen;
denna gång emot Åstorp.

De två raka vinsterna inledningsvis innebär delad första plats i serien
tillsammans med Helsingborgs SA II som är det tuffaste motståndet i
serien. Måhända blir det en seriefinal när vi tar emot dem i omgång 4
den 17:e januari.

Serietabeller hittar ni under **Tävlingar** i vänstermarginalen.

 _- Mikael Svensson_


<hr class="newsdivider"/>


### Landskronamästerskapet startat

_15 sep 2015_

LM har startat. Kalendern här på hemsidan är uppdaterad och inkluderar
alla speldagar och lottningen finner ni under Tävlingar, och här:

[LM 2015](documents/resultat/LM_2015.pdf)

 _- Mikael Svensson_


<hr class="newsdivider"/>


### Distriktstävlingar

_10 sep 2015_

Kort varsel - men i veckan anlände två inbjudningar till tävlingar i
distriktet.

**Bengt Ekenbergs Minnesturnering** är en tävling med tidshandikapp som
spelas på söndag den 13:e september. Inbjudan finner ni här:  
[Bengt Ekenbergs Minnesturnering](http://www.nvssf.com/hsa/pdf/BEM2015.pdf)

**Distriktsmästerskapet i långparti** återkommer efter ett par års
uppehåll. Tävlingen spelas fem vardagskvällar under hösten i olika
klubbars spellokaler och börjar måndagen den 14:e september. Inbjudan
här:  
[DM 2015](http://www.nvssf.com/forbundet/wp-content/uploads/2015/09/DM2015inbjudan.pdf)

 _- Mikael Svensson_


<hr class="newsdivider"/>


### Ny rating för 1 september

Som vanligt så sätts ny fast rating den 1:e september; ni finner den
uppdaterade ratinglistan under "Ratinglista" i menyn till vänster, där
ni även kan se hur mycket upp eller ner man gått sedan den 1:e januari i
år.

 _- Mikael Svensson_


<hr class="newsdivider"/>


### Klubben öppnar för hösten nästa vecka

_23 aug 2015_

Tisdagen den 25:e augusti klockan 19:00 börjar höstsäsongen för
seniorerna, medan onsdagen den 26:e augusti mellan 17-18:30 börjar den
för barn och ungdomar. Samma tider som vanligt med andra ord.

För seniorerna på tisdagarna så ser schemat ut ungefär så här:

- **25:e augusti:** Uppsamling efter sommaren med lite blixtspel och
sånt.
- **1:e september:** LM i snabbschack, dag 1/2. 25-minuterspartier.
- **8:e september:** LM i snabbschack, dag 2/2.
- **15:e september:** Landskronamästerskapet i långparti
startar. Spelas sen under hela hösten.
- **18:e oktober:** Denna söndag startar Allsvenskan, och första matchen
är den längsta bortamatchen på hela säsongen, borta mot Ljungby. Skriv
gärna upp datumet!

 _- Mikael Svensson_


<hr class="newsdivider"/>


### Stora framgångar för klubben i år!

_16 aug 2015_

Våren och sommaren har varit en period med enormt stora framgångar för
klubben, både i lagsammanhang och individuellt. Låt oss ta dem i tur och
ordning.

#### Allskånskan div. II

Trots en onödigt svag avslutning av serien så var det, sett över hela
säsongen, inget snack om att Landskrona rättvist vann division II i den
gångna säsongens Allskånska! Detta innebar att vi återigen kvalificerade
oss för division I; dock så kommer vi tacka nej till det denna gång, då
vi bestämt oss för att prova lyckan i Allsvenskan igen den kommande
säsongen.

#### Amatör-VM på Kos, Grekland

Landskrona deltog med två spelare i år, **Mikael Svensson** och **Johan
Sjölander**.

Johan, som spelade i grupp F för spelare mellan 1200-1400, tog dubbelt
så många poäng i år som förra året och fick en godkänd placering med 4
poäng av 9.

Mikael spelade i grupp B för spelare mellan 2000-2200, och i den starka
gruppen med 42 deltagare så fick han 6 poäng av 9 och en
prestationsrating på 2233, vilket gav en delad 3:e plats, 6:e plats
efter särskiljning!

#### Vänskapsmatchen emot Glostrup

Tråkigt nog så har schackklubben i Glostrup lagts ner nu, men det
innebar också att den allra sista matchen som spelades i Landskrona den
23:e maj var desto viktigare. Sen den nuvarande pokalen instiftades 1998
så hade Glostrup en förkrossande statistik, med endast tre vinster för
Landskrona.

Dock så vann vi denna avslutande match med 6--4! Fantastiskt roligt att
få avsluta så här snyggt!

#### Politiken Cup

I denna enorma internationella tävling som spelades på det underbart
belägna Konventum i Helsingör under juli månad deltog **Tord
Olsson**. Hela 432 deltagare, med hög internationell klass!

Tord fick 5 poäng av 10, ett resultat som i sig självt är väldigt bra
med tanke på det starka startfältet. Men när man tar i beaktande att 9
av hans 10 motståndare hade över 2000 i rating så är det ju inget snack
om att det är en fantastisk prestation! Prestationsratingen var hela
2095 enligt tävlingssidan.

När den nya ratingen för 1:e september är satt så kommer Tord hamna på
1948, en uppgång på hela 111 poäng sedan 1:e maj vilket är
anmärkningsvärt då aktiviteten på sommarhalvåret normalt sett är ganska
lågt för klubbens medlemmar!

#### CellaVision Chess Cup

På Elite Hotel vid Ideon i Lund så spelades den första tävlingen som
ingår i Svenska Grand Prix mellan 7-9 augusti med ca 250
deltagare. CellaVision Chess Cup hette tävlingen och **Mikael Svensson**
spelade i huvudturneringen där 200 deltog.

Mikael hamnade till slut på en 66:e plats med 4,5 poäng av 8. Ett
resultat som låter "OK"; men poängen togs mot väldigt starkt motstånd,
bl.a. en vinst mot en 2268-spelare, och tre remier mot 2298, 2344 och
2411. Prestationsratingen landade på 2280.

 _- Mikael Svensson_


<hr class="newsdivider"/>


### Schack för ungdomar inställt onsdagen den 8 april

_6 apr 2015_

Då Mikael är bortrest denna veckan så blir det tyvärr inget schack denna
onsdag den 8:e april.

Välkomna åter nästa vecka, den 15:e april!

 _- Mikael Svensson_


<hr class="newsdivider"/>


### Landskrona SK -- Helsingborgs SA II, 4 -- 4

_15 mar 2015_

Vilken spännande match det var idag! Vinst i dagens match och vi hade
säkrat vinsten i serien med en match kvar men riktigt så enkelt skulle
det inte bli.

Sett över hela matchen så underpresterade vi nåt enormt. Efter lite mer
än tre timmar så stod det 1--4 till bortalaget trots ett stort övertag i
rating på nästan alla bord. De tre toppborden återstod, och det var
långt ifrån självklara vinster. Endast små fördelar.

Sen vann vi parti efter parti. Först vann Gert i en något bättre
position efter en bortsättning av motståndaren. Sen efter fem timmars
spel vann Mikael efter ett fint slutspel. Och till slut, efter hela sex
timmars spel, så lyckades Magnus konvertera sin merbonde till en vinst!

4--4 är inte godkänt egentligen men den rafflande avslutningen och den
fina upphämtningen kommer vi ändå inte att glömma i första taget. En
betydelsefull poäng blev det i alla fall för nu har vi råd att förlora
sista matchen, såvida inte siffrorna skulle bli för stora.


:-------------------- | :--: | :------: | :----------------- | :--:
Mikael Svensson       | 2053 | **1--0** | Steffen Juul       | 1752
Gert Lyngsjö          | 1953 | **1--0** | Tore Bengtsson     | 1746
Magnus Kullberg       | 1806 | **1--0** | Kenneth Wallin     | 1695
Paul Poljakovic       | 1699 | **0--1** | John Hultberg      | 1693
Mattias Arthursson    | 1603 | **0--1** | Rolf Johansson     | 1555
Martin Andersen       | 1558 | **0--1** | Volker Sarodnick   | 1495
Pan Härdfeldt         | 1545 | **½--½** | Jan-Åke Svensson   | 1358
Fredrik Juhlin        | 1447 | **½--½** | Klas Lindell       | 1340

 _- Mikael Svensson_


<hr class="newsdivider"/>


### Årsmötet avklarat

_14 mars 2015_

Årsmötet genomfördes torsdagen den 12 mars. Det genomfördes
smärtfritt.

* Förlust på ca 4000 kr under 2014 vilket ansågs acceptabelt givet
omständigheterna.
* Oförändrade medlemsavgifter för 2016.
* Mikael Svensson omvald som ordförande.
* För styrelseledamöter på två omvaldes Sven Nilsson medan Magnus
Kullberg ersätter Lars Anderberg i styrelsen.
* Verksamhetsberättelsen för 2014 finner ni [här.](documents/handlingar/verk14.pdf)

Efter mötet åts det smörgåstårta vilket sen följdes av sedvanlig
blixtturnering. 5 ronder, 12 deltagare. Vann gjorde Mikael Svensson,
följd av Paul Poljakovic och Magnus Kullberg på andra respektive tredje
plats. På fjärde plats kom Frank Golabyar som även fick ratingpris för
sin fina placering.

 _- Mikael Svensson_


<hr class="newsdivider"/>


### Kallelse till årsmötet

_18 feb 2015_

2015 års årsmöte kommer i år äga rum en torsdag istället för en
tisdag. Alla medlemmar är välkomna till vår nya klubblokal i det stora
konferensummet på Puls Arena, Varggatan 15, **torsdagen den 12:e mars
klockan 19:00.** Efter mötet blir det sedvanlig blixtturnering samt
förtäring i form av smörgåstårta.

 _- Mikael Svensson_


<hr class="newsdivider"/>


### Spelschemat uppdaterat för KM

_18 feb 2015_

Det fullständiga spelschemat för KM är nu färdigt, och återfinns både i
kalendern på hemsidan samt i de uppdaterade turneringstabellerna som ni
finner under 'Tävlingar'.

 _- Mikael Svensson_


<hr class="newsdivider"/>


### Landskrona SK -- Ystads SS, 6 -- 2

_8 feb 2015_

Övertygande vinst idag emot Ystad och har därmed tagit ett järngrepp om
seriesegern! De två avslutande omgångarna är båda på hemmaplan och vi
leder med tre poäng. En oavgjord på de avslutande matcherna räcker
förmodligen för vinst.

Nedan finner ni bordsresultaten från dagens match. Turneringstabellen
och övriga resultat finner ni på Allskånskans hemsida som ni finner
under 'Tävlingar' på sidan här.

:-------------------- | :--: | :------: | :----------------- | :--:
Mikael Svensson       | 2053 | **1--0** | David Ståhlberg    | 2146
Tord Olsson           | 1891 | **½--½** | Håkan Lane         | 1829
Gert Lyngsjö          | 1953 | **0--1** | Joakim Eriksson    | 1771
Magnus Kullberg       | 1806 | **1--0** | Jan Larsson        | 1662
Sven Nilsson          | 1666 | **1--0** | Stein Jörgensen    | 1452
Paul Poljakovic       | 1699 | **1--0** | Stig-Lennart Godin | 1420
Jan Kinberg           | 1422 | **1--0** | Valdet Heta        | 1409
Martin Andersen       | 1558 | **½--½** | Sebastian Pawela   | 1260

 _- Mikael Svensson_


<hr class="newsdivider"/>


### Klubbmästerskapet igång

_3 feb 2015_

Klubbmästerskapet är igång, och ni hittar turneringstabellen under
kategorin "Tävlingar" längs vänstersidan, och ni hittar den även här:

[KM 2015](documents/resultat/KM_2015.pdf)

Endast de fyra första ronderna har fått speldatum än så länge, då det
ännu inte är bestämt när årsmötet kommer äga rum. Årsmötet kommer
påverka spelschemat en del.

Kalendern på sidan kommer uppdateras efter hand där alla ronder kommer
stå med.

 _- Mikael Svensson_


<hr class="newsdivider"/>


### Klubbmästerskapet i långparti startar 3 februari

_28 jan 2015_

Nästa vecka, tisdagen den 3 februari, börjar klubbmästerskapet i
långparti. Man behöver inte föranmäla sig, förutom om man vill vara med
men inte kan komma nästa vecka. Då hör man lämpligtvis av sig till mig.

Lottningen sker på plats och vid minst 12 deltagare så delar vi upp oss
i två klasser, där förra årets vinnare av klass II och i övrigt de högst
rankade spelar i klass I i år. Vid 16 deltagare eller fler så kommer vi
förmodligen även nöja oss med att spela enkelrondigt precis som KM förra
året för att ge utrymme till andra aktiviteter under våren.

Nytt för i år är även en **ny betänketid!** Problemet med våra
traditionella betänketider har varit att partierna i värsta fall kan
hålla på ända till 01.00 på natten. Dessutom är det inte fel att
modernisera oss.

Därför kommer vi att spela med följande betänketid: 90 minuter på 40
drag följt av 30 minuter för resten av partiet, där spelarna dessutom
får 30 sekunders tillägg för varje drag som spelas. De digitala
klockorna lägger automatiskt till dessa 30 sekunder efter hand som
spelarna trycker på klockan.

 _- Mikael Svensson_


<hr class="newsdivider"/>


### Resultat KM i snabbschack

_28 jan 2015_

Som vanligt startades vårterminen med ett Snabb-KM som spelades under
två tisdagar, den 20:e samt 27:e januari. 6 ronder monrad, 25 minuters
betänketid per spelare och parti.

Vann gjorde Mikael Svensson medan Magnus Kullberg och Lars Anderberg kom
på andra respektive tredje plats. Knut Larsson fick ett ratingpris för
sina 4 poäng av 6 möjliga.

Resultat hittar ni här:

[Snabb-KM 2015](documents/resultat/Snabb-KM_2015.txt)

 _- Mikael Svensson_


<hr class="newsdivider"/>


### Vårstart!

_12 jan 2015_

Nu öppnar vi igen för våren.

**Tisdagen den 13:e januari klockan 19:00** öppnar vi för vuxna. De två
veckorna därpå, dvs den 20:e och 27:e, då spelar vi KM i
snabbschack. Där behöver man inte anmäla sig i förväg utan det räcker
att dyka upp den 20:e klockan 19:00.

**Onsdagen den 14:e januari klockan 17:00** öppnar vi för juniorerna,
och vi har öppet varje onsdag mellan 17:00-18:30 även fortsättningsvis.

 _- Mikael Svensson_


<hr class="newsdivider"/>


### Ny rating för den 1 januari 2015

_4 jan 2015_

Gott nytt år!

Ny rating för den 1 januari finns tillgänglig på sidan nu, som ni finner
under 'Ratinglista' på vänstersidan.

 _- Mikael Svensson_


<hr class="newsdivider"/>


### Påminnelse om sponsring till tävling nästa år

_3 dec 2014_

Som beslutades på årsmötet i våras så utgår det även denna gång 1000
kr i sponsring för deltagande i en större tävling under kommande år.

Det fungerar som så att man innan året är slut bestämmer sig för om
man tänker delta i en större tävling under 2015. Då utgår 1000 kr i
sponsring, fast enbart om max 10 personer ansökt; annars får alla dela
på 10000 kr i sponsring.

Det är därför läge att bestämma sig väldigt snart. Nästa vecka på
avslutningen är planen att utbetalningarna av sponsorpengarna äger
rum, men man har egentligen hela december månad på sig att bestämma
sig.

 _- Mikael Svensson_


<hr class="newsdivider"/>


### LM färdigspelat

_3 dec 2014_

Igår avslutades de båda klasserna i årets Landskronamästerskap. En
trevlig ny bekantskap bland de otaliga Landskronamästarna genom åren
stiftades då **Tord Olsson** blev årets mästare genom att i stor stil
vinna klass I med 7 poäng av 8 möjliga, utan en enda förlust!

Lika roligt var det att **Jonathan Henricsson** vann klass II med 6
poäng av 8; Jonathan har enbart varit med i klubben i ca ett år och
har innan dess aldrig spelat i en klubb - mycket imponerande!

Fullständiga resultat finner ni under "Tävlingar" på vänstersidan.

 _- Mikael Svensson_


<hr class="newsdivider"/>


### Julavslutning för seniorer och juniorer

_30 nov 2014_

Seniorernas julavslutning är **tisdagen den 9:e december mellan
19-22.**

Ungdomarnas julavslutning är **onsdagen den 10:e december mellan
17-19.**

Observera att seniorernas avslutning är ändrat från det preliminära
datum som sattes i början av hösten. Tidigare var det tänkt att vi
skulle ha avslutningen den 16:e december men då lokalen inte är
tillgänglig då så tidigarelägger vi avslutningen med en vecka.

 _- Mikael Svensson_


<hr class="newsdivider"/>


### Resultat från nybörjar-DM

_30 nov 2014_

Igår, lördagen den 29:e november, så ägde distriktsmästerskapet för
nybörjare rum. Barn upp t.o.m. fjärde klass fick vara med, alternativt
om man börjat spela schack under 2014.

10-åriga *Casper Helgesson* från Landskrona SK vann i förkrossande
stil; han vann samtliga partier, 6 poäng av 6 möjliga! 8-åriga *Arvid
Månsson*, som var den andra deltagaren från klubben, gjorde också bra
ifrån sig som knep 2 poäng i sin allra första tävling.

Resultat finner ni här:

[Nybörjar-DM](http://www.nvssf.com/forbundet/resultnyborjar-dm-2014/)

 _- Mikael Svensson_


<hr class="newsdivider"/>


### LM på tisdag den 25 november

_23 nov 2014_

Nu på tisdag så kommer vi att spela i konferensrummet på andra
våningen som vi använde den första tiden på Korpen. Vi börjar 18:00.

Anledningen till detta är för att det finns en annan förening som då
och då kommer behöva använda vår nya lokal och då kommer vi vara
tvungna att flytta på oss. Det återstår att se hur ofta det blir.

 _- Mikael Svensson_


<hr class="newsdivider"/>


### Ny lokal redo

_9 nov 2014_

Näst sista uppdateringen angående vår flytt - ombyggnationen av Korpen
är klar vilket innebär att våra nya utrymmen också är klara! Den
klassiska fritidsanläggningen har i och med renoveringen bytt namn
till Puls Arena och hade invigning i lördags.

Byggnaden har nu en ny ingång längs med långsidan, intill den nya
parkeringen som man kör in på från Stenorsvägen. Vi kommer att finnas
i ett av de konferensrum som byggts i den delen av byggnaden.

Redan nu på tisdag, den 11:e november, kommer vi att sitta i vårt nya
rum; vi kommer dock att börja redan 18:00 ett par veckor till; detta
tills de nya larmrutinerna i byggnaden är på plats.

En del smådetaljer återstår; bl.a. de nya larmrutinerna som nämndes
ovan, och även ett förråd att ha våra prylar samt att vi ska få till
en officiell adressändring till vår nya lokal. Men det löses efter
hand.

 _- Mikael Svensson_


<hr class="newsdivider"/>


### Malmö Open 2014

_4 nov 2014_

Malmö Open, samt dess dotterturnering MSF Open för spelare med max
1500 i rating, har kommit ut med en inbjudan för årets
tävling. Tävlingen äger rum i Malmö Rådhus 12-14 december och inbjudan
finner ni på följande länk:  
[Malmö Open](http://www.malmoschack.se/malmoopen/)

Turneringen finns även i kalendern på hemsidan som ni hittar till
vänster.

 _- Mikael Svensson_


<hr class="newsdivider"/>


### Nytt datum för HASK-blixten

_4 nov 2014_

HASK-blixten som nämndes i förra veckans inlägg har blivit flyttad en
vecka till söndagen den 30 november. Samma länk gäller fortfarande för
inbjudan:  
[HASK-blixten](http://www.nvssf.com/forbundet/wp-content/uploads/2014/10/hask_blixten2014.pdf)

Kalendern på sidan är uppdaterad också.

 _- Mikael Svensson_


<hr class="newsdivider"/>


### Helsingborgs SA II -- Landskrona SK, 3½ -- 4½

_28 okt 2014_

Precis som förra matchen fattades vi några spelare men vi lyckades
ändå vinna, även om det var betydligt jämnare denna gång! Medan vi var
klart högre rankade på de två första borden där Mikael och Gert
spelade så var de å andra sidan klart högre rankade på resterande
borden. Allt som allt var nog genomsnittsratingen ganska snarlik lagen
emellan.

När Gerts och Mikaels partier kvarstod så stod det 3 -- 3, men med
Mikaels vinst och Gerts avslutande remi så var vinsten klar!

På följande länk finner ni resultat från serien:  
[Allskånskan 2014/2015](http://allskanskan1415.webs.com/)

:-------------------- | :--: | :------: | :----------------- | :--:
Tore Bengtsson        | 1795 | **0--1** | Mikael Svensson    | 2082
Steffen Juul          | 1751 | **½--½** | Gert Lyngsjö       | 1990
Kenneth Wallin        | 1725 | **1--0** | Sven Nilsson       | 1649
Rolf Johansson        | 1688 | **0--1** | Paul Poljakovic    | 1693
Peter Grandsjö        | 1673 | **1--0** | Martin Andersen    | 1576
John Hultberg         | 1652 | **0--1** | Pan Härdfeldt      | 1523
Stefan Myrenfors      | 1640 | **1--0** | Jan Kinberg        | 1434
Volker Sarodnick      | 1525 | **0--1** | Fredrik Juhlin     | 1398

 _- Mikael Svensson_


<hr class="newsdivider"/>


### Inbjudningar till tävlingar under november

_28 okt 2014_

I oktober äger två turneringar rum i Helsingborg. Båda är inlagda i
kalendern här på hemsidan; den 3:e respektive 23:e november.

Den ena är det årliga GåsaSchacket med tidshandikapp. Inbjudan är här:  
[GåsaSchacket](http://www.nvssf.com/hsa/pdf/Gasaschacket2014.pdf)

Den andra är HASK-blixten som har generösa priser men brukar även
locka väldigt starka deltagare om man vill prova lyckan! Här är
inbjudan:  
[HASK-blixten](http://www.nvssf.com/forbundet/wp-content/uploads/2014/10/hask_blixten2014.pdf)

 _- Mikael Svensson_


<hr class="newsdivider"/>


### Lunds SK -- Landskrona SK II, 4 -- 1

_21 okt 2014_

Första omgången för vårt andralag i distriktsserien (Div. IV) spelades
i söndags den 19 oktober. En väldigt svår match mot en av favoriterna
att ta hem serien och där motståndarna var 200-400 poäng högre rankade
på samtliga bord.

Den stora ratingskillnaden lagen emellan gör faktiskt att den stora
förlusten till trots så gick laget upp i rating, vilket tyder på att
det var en klart godkänd insats trots allt! Johans vinst mot sin ca
300 poäng högre rankade motståndare gav honom 27 friska ratingpoäng.

Här hittar ni turneringstabellen:  
[Distriktsserien Div. IV
2014/2015](http://www.schack.se/allsvenskan/skane-201415/)

:-------------------- | :--: | :------: | :------------------ | :--:
Håkan Andersson       | 1697 | **1--0** | Knut Larsson        | 1513
Lars-Åke Norlander    | 1705 | **1--0** | Roland Schmidt      | 1335
Kalle Fogelström      | 1637 | **1--0** | Jonathan Henricsson | 1301
Högni Hansson         | 1594 | **1--0** | Christer Wickman    | 1276
Ronny Grip            | 1553 | **0--1** | Johan Sjölander     | 1259

 _- Mikael Svensson_


<hr class="newsdivider"/>


### Uppdatering flytten

_21 okt 2014_

Vårt nya rum är ännu inte klart, därför spelar vi i det temporära
konferensrummet på plan 2 på Korpen i ytterligare ett par veckor. Som
informerats via epost till medlemmarna så har vi dock tillgång till
detta temporära rum på tisdagar nu men vi börjar fortfarande redan
klockan 18:00 tills dess att vi fått vårt nya rum. Anledningen till
detta i sin tur är för att denna delen av byggnaden larmas på redan
vid 23, och vi vill känna oss hyfsat säkra på att vi hinner spela
färdigt våra partier.

Det finns ännu inte några garantier på när det är dags för inflyttning
i vårt nya rum. Men tydligen så är det inplanerat en officiell
invigning på Korpen för ombyggnationen den 8 november, så tills dess
så "måste" de vara klara. Vilket skulle innebära att vi kan flytta in
antingen den 4 eller 11 november.

 _- Mikael Svensson_


<hr class="newsdivider"/>


### Lunds ASK II -- Landskrona SK, 2 -- 6

_15 okt 2014_

Den **5 oktober** var det den första omgången i årets Allskånska serie
där vi i år spelar i den andra divisionen i den serien. Mikael
Svensson missade sin första seriematch på 15 år men det gick väldigt
bra ändå; stabil vinst med hela 6-2!

Ni hittar alla resultat här:  
[Allskånskan 2014/2015](http://allskanskan1415.webs.com/)

:-------------------- | :--: | :------: | :----------------- | :--:
Nils-Olof Gottfries   | 1690 | **1--0** | Gert Lyngsjö       | 1990
Fan Yang              | 1625 | **0--1** | Tord Olsson        | 1852
Haris Drapic          | 1617 | **½--½** | Paul Poljakovic    | 1693
Ulf Nilsson           | 1498 | **0--1** | Sven Nilsson       | 1649
Anna Lindgren         | 1487 | **0--1** | Martin Andersen    | 1576
Per-Olof Rehnqvist    | 1420 | **½--½** | Olof Barr          | 1553
Sven-Ingvar Sundin    | 1371 | **0--1** | Martin Ström       | 1435
Magnus Stödeman       | 1240 | **0--1** | Jan Kinberg        | 1434

 _- Mikael Svensson_


<hr class="newsdivider"/>


### Micke på Mallorca

_14 okt 2014_

Mikael har spelat i Calvia Chess Festival på Mallorca för femte året i
rad. Och för femte året i rad blev det ett godkänt resultat, men inte
mer; 5 poäng av 9 gav en 32:a plats av 92 deltagare.

Resultat finner ni här:

[Calvia Chess
Festival](http://chess-results.com/tnr131839.aspx?lan=1&art=1&rd=9&flag=30&wi=821)

 _- Mikael Svensson_


<hr class="newsdivider"/>


### Flytten halvt avklarad

_1 okt 2014_

Flytten är avklarad - delvis, kan man säga.

Tisdagen den 23 oktober var vi ett gäng som flyttade alla våra saker
till Korpen och ställde allt i ett utrymme som närmast kan liknas vid
ett förråd.

De kommande tre veckorna, med start denna veckan, så kommer vi sitta i
ett provisoriskt rum på andra våningen på Korpen. Detta medan vi
väntar på att vårt riktiga rum ska bli färdig.

Det provisoriska rummet är ett vi delar med en massa föreningar som
också väntar på sina rum. Därför kan vi tyvärr inte spela om
tisdagskvällarna under den tiden. Dessa tre veckor spelar seniorerna
istället på onsdagar klockan 18:00 och framåt. Så kommer det vara
tills ca slutet av oktober när vårt rum ska vara färdigt.

Jag håller er uppdaterade via hemsidan.

 _- Mikael Svensson_


<hr class="newsdivider"/>


### Oavgjort emot Glostrup!

_30 sep 2014_

Lördagen den 20 september så var vi i Glostrup och spelade emot deras
schackklubb som sedan några år tillbaka heter Vestegnens Skakklub.

Som vanligt var vi väldigt nederlagstippade, men med både tur och
skicklighet lyckades vi i år spela oavgjort, vilket får anses vara
väldigt starkt med tanke på det motstånd vi har och alltid haft.

Och som en extra fjäder i hatten så vann vi, för andra året i rad, på
båda de första borden!

Roland Schmidts vinst var en av de märkligaste jag någonsin skådat.
Han stod i ärlighetens namn på klar förlust, men efter en timme går
hans motståndares tid ut. Hans motståndare trodde han hade två timmar
för hela partiet!

Den fina insatsen till trots så behåll Glostrup vandringspokalen, i
kraft av regerande mästare.

:-------------------- | :------: | :-----------------
Mohammad Ali          | **0--1** | Mikael Svensson
Svend Kjems Hove      | **0--1** | Gert Lyngsjö
Birger Madsen         | **1--0** | Paul Poljakovic
Jesper Christensen    | **1--0** | Knut Larsson
Erik Schmidt Andersen | **½--½** | Martin Ström
Chr. Glerskov         | **0--1** | Abdullah Rahimi
Morten Lauridsen      | **0--1** | Roland Schmidt
Peter Kovacs          | **1--0** | Frank Golabyar
Werner Jensen         | **½--½** | Johan Sjölander
Per Nilsson           | **1--0** | Eric Dahlqvist

 _- Mikael Svensson_


<hr class="newsdivider"/>


### Flytt tisdagen den 23 september

_14 sep 2014_

Vi har fått klara besked nu. Det klara beskedet är: Plantan ska vara
helt flyttad innan den 1 oktober.

För vår del innebär det att vi flyttar tisdagen den 23 september! Jag
räknar med att alla som brukar dyka upp på tisdagskvällarna kommer
även denna gång, och helst även ni som inte brukar komma! Förslagsvis
så börjar vi klockan 19:00 börjar vi och förhoppningsvis så går
flytten väldigt fort.

Det enda som kan ställa käppar i hjulet är om det inte finns någon i
vår nya lokal på Korpen som kan ta emot oss. Då får vi i värsta fall
flytta helgen som följer (27-28 sep).

 _- Mikael Svensson_


<hr class="newsdivider"/>


### Sista anmälningsdag Glostrup på söndag!

_9 sep 2014_

Vill man följa med till Glostrup lördagen den 20 september så behöver
jag veta det senast på söndag (den 14 september). Maila mig gärna då på:

mikael.swenson@gmail.com

Det är den årliga vänskapsmatchen mot Glostrup som står på schemat,
och i år är det vår tur att besöka våra danska vänner. Det är helt
kostnadsfritt; Glostrup bjuder på mat och dryck medan Landskrona Stad
sponsrar med resan dit.

Max 15 personer kan följa med. Än så länge är endast 9 stycken anmälda
så det finns gott om plats!

 _- Mikael Svensson_


<hr class="newsdivider"/>


### Landskronamästerskapet igång

_9 sep 2014_

LM är igång. Totalt 16 deltagare denna höst, vilket får anses vara bra
trots att det var många som inte kunde vara med i år som i normala
fall annars är med.

Spelschema inte helt spikat mer än att det var spel ikväll (pågår
fortfarande) samt nästa vecka. Turneringstabellen är därför under
uppbyggnad men finnes på följande länk:

[LM 2014](documents/resultat/LM_2014.pdf)

 _- Mikael Svensson_


<hr class="newsdivider"/>


### Rating uppdaterad

_9 sep 2014_

Ratingen är uppdaterad för den 1 september nu, kolla på ratingsidan
till vänster. Det enda spel som ägt rum under sommaren är Amatör-VM på
Rhodos där Mikael, Tord och Johan spelade, samt Gert som spelade i
Rödeby Open och har närmare 2000 nu efter en stark insats!

 _- Mikael Svensson_


<hr class="newsdivider"/>


### Bengt Ekenbergs minnesturnering

_7 sep 2014_

Söndag nästa vecka, den 14 september, så är det den årliga turneringen
med tidshandikapp som Helsingborgs Schacksällskap anordnar. Mer
information om den hittar ni här:

[Bengt Ekenbergs
minnesturnering](http://www.nvssf.com/hsa/pdf/BEM2014.pdf)

Ni har väl också sett att vi har en ny typ av kalender på hemsidan;
tryck på länken "Kalender" till vänster för att se den. Jag ska
uppdatera den med mer information om olika händelser för hösten snart.

 _- Mikael Svensson_


<hr class="newsdivider"/>


### Landskronamästerskapet startar tisdagen den 9 september

_4 sep 2014_

Klockan 19.00 är ni välkomna nästa vecka, tisdagen den 9 september, om
ni vill vara med i årets Landskronamästerskap i långparti. Man behöver
inte föranmäla sig utan det räcker att man dyker upp om man vill vara
med. Däremot så måste man naturligtvis höra av sig om man inte kan
vara med just första tisdagen.

Tävlingen kommer klassindelas som vanligt. I klass I spelar sex
spelare där utöver förra årets vinnare av klass I och II de högst
rankade spelar. Resten spelar i klass II.

Turneringen spelas hela hösten. Exakt spelschema spikas efter att
lottningen är klar. Det är samma regler för långparti som vi haft
förut.

 _- Mikael Svensson_


<hr class="newsdivider"/>


### Artikel på Sveriges Schackförbunds hemsida

_12 aug 2014_

Idag fick jag en artikel publicerad på Sveriges Schackförbunds hemsida:

[Rapport från Amatör-VM på Rhodos](http://www.schack.se/?p=16295)

En liten rapportering från vårt deltagande på Rhodos. Ett av Tords
partier kommenterat av mig är även med i artikeln!

 _- Mikael Svensson_


<hr class="newsdivider"/>


### Höststart nästa vecka!

_12 aug 2014_

Nästa vecka börjar vi igen efter att ha tagit igen oss denna varma
sommar!

De vuxna börjar **tisdagen den 19 augusti kl. 19:00.** Första tisdagen
händer inget speciellt mer än att vi träffas igen och spelar lite
blixt. Veckan därpå börjar LM i snabbschack.

Dagen efter, **onsdagen den 20 augusti kl. 17:00**, börjar
juniorerena.

**OBS!** Som ni kan läsa nedan så är flytten uppskjuten. Därför kommer
vi vara i vår nuvarande lokal på Plantan ett tag till, förmodligen
tills mitten av september!

 _- Mikael Svensson_


<hr class="newsdivider"/>


### Flytt uppskjuten till september

_12 aug 2014_

Flytten är ytterligare uppskjuten. Tydligen så är vi sist ut av alla
föreningar att flytta då vårt tilltänkta rum på Korpen inte är
färdigbyggt ännu.

Med andra ord så kommer vi ägna de första tisdagarna efter höststarten
i vår nuvarande lokal på Plantan.

Det har sina fördelar. Dels så hinner det svalna lite ute vilket gör
en flytt behagligare, samt att det kommer att bli enklare att
organisera oss när vi väl börjat träffas regelbundet om tisdagarna
igen.

Mer information kommer senare.

 _- Mikael Svensson_


<hr class="newsdivider"/>


### Uppskjuten flytt

_22 jun 2014_

På grund av förseningar med byggandet/renoveringen på Korpen så kommer
flytten från Plantan till Korpen att dröja ytterligare ett tag. Det
senaste informationen vi har fått är att flytten kommer äga rum i
början av augusti. Vi återkommer så fort vi vet mer.

 _- Mikael Svensson_


<hr class="newsdivider"/>


### Resultat från Rhodos

_22 jun 2014_

Landskrona Schackklubb fortsätter att vara väl representerade i
Amatör-VM i ACO:s regi, detta år på Rhodos! Mikael Svensson, Tord
Olsson och Johan Sjölander deltog i grupp B, D och F respektive i
tävlingen som i år samlade 235 spelare!

Godkända insatser från Mikael och Johan, men Tord stack ut genom att
avsluta väldigt starkt med vinst i de tre avslutande ronderna och fick
därmed 6½ poäng av 9 och en stark 5:e plats av 52 deltagare i grupp D!

Bilder från tävlingen och all annan information hittar ni på ACO:s
hemsida, [www.amateurchess.com](http://www.amateurchess.com). Resultat
från de tre herrarnas respektive grupper finner ni här:

[Grupp B](http://chess-results.com/tnr137956.aspx?lan=1&art=4&wi=821)  
[Grupp D](http://chess-results.com/Tnr137955.aspx?lan=1&art=4&wi=821)  
[Grupp F](http://chess-results.com/tnr137952.aspx?lan=1&art=4&wi=821)  

 _- Mikael Svensson_


<hr class="newsdivider"/>


### Ordförande i tidningen

_30 maj 2014_

Klubben fick i veckan väldigt fin publicitet med en helsidesartikel i
lokaltidningen "Hallå Landskrona" med en intervju med vår ordförande
Som även prydde förstasidan av samma tidning.

Artikeln går att läsa på Internet också:

[Länk till artikeln](http://hd.se/halla/landskrona/2014/05/28/nu-vantar-vm-for-stans-basta/)

 _- Mikael Svensson_


<hr class="newsdivider"/>


### Rating för 1 maj

_23 maj 2014_

Tre gånger om året sätts en ny fast rating, och 1 maj är en sån
tidpunkt. Då några partier i KM var uppskjutna och färdigspelade först
den här veckan så kunde ratinglistan inte spikas förrän nu.

Under sidan för [rating](/rating) finner ni
senaste listan. Ni ser där även hur mycket spelarna gått upp eller ner
sedan den 1 januari.

Sluttabellerna för KM finner på samma länk som tidigare:

[KM 2014](documents/resultat/KM_2014.pdf)

 _- Mikael Svensson_


<hr class="newsdivider"/>pp


### Sommaravslutning och info inför sommaren

_13 maj 2014_

Avslutningen för juniorer blir **onsdagen den 21 maj kl. 17.00** där
det bjuds på glass och godis!

Senioravslutningen är **tisdagen den 27 maj kl. 19.00** där vi grillar
och spelar blixt.

**Lördagen den 24 maj** så kommer klubben att medverka på
Landskronadagen, genom att befinna sig i Karlslundsparken med vårt
stora uteschack. Mer info kommer inom kort, men det vore bra om några
på klubben hade kunnat tänka sig ställa upp och hjälpa till den dagen.

Slutligen så kommer klubben att flytta tillsammans med all övrig
verksamhet på Plantan, till Korpens lokaler på Stenorsvägen. **Flytten
kommer äga rum under sommaren.** Så fort vi vet mer så återkommer vi,
men när det väl blir dags för flytt så kommer det uppskattas om så
många som möjligt hjälper till!

 _- Mikael Svensson_


<hr class="newsdivider"/>


### Resultat serien och vårens KM

_12 maj 2014_

Förstalaget förlorade samtliga sju matcher i årets Allskånska! Men det
ska sägas att även om prestationen kunde varit bättre i en del matcher
så är det endast en match (den emot MAS) som vi haft en på pappret
realistisk chans att vinna. I övriga matcher var vi kraftigt
nederlagstippade. Intressant nog så var det på de första borden som vi
tog i särklass flest poäng; bland annat så fick undertecknad 4,5 poäng
av 7 möjliga på första bord.

Andralaget klarade sig lite bättre i distriktsserien. Tabeller och
resultat finner ni på följande två länkar:

[Allskånskan](http://allskanskan1314.webs.com/results-stats)  
[Distriktsserien](http://www.schack.se/?page_id=10076)

Klubbmästerskapet har även fått vinnare korade. I Klass 1 så vann Tord
Olsson väldigt övertygande, och i Klass 2 så vann Martin Ström där det
var spännande ända in i slutet. Klass 2 är inte helt färdigspelad ännu
dock, där är några partier som släpar efter.

Turneringstabellerna finner ni här:

[KM 2014](documents/resultat/KM_2014.pdf)

Slutligen så är **ratingen för 1 maj** inte helt färdigställd och
därmed finns ingen ny ratinglista ännu. Vi inväntar de sista
hängpartierna i KM. Om någon är intresserad av sin rating så kan de
höra av sig till mig; så fort de sista partierna i KM är färdigspelade
så färdigställer jag ratingen för 1 maj.

 _- Mikael Svensson_


<hr class="newsdivider"/>


### Landskrona SK -- Limhamns SK II, 2 -- 6

_6 april 2014_

Förlust emot Limhamns andralag idag, vilket i praktiken gör det
omöjligt för oss att klara oss kvar i högsta serien i Allskånskan.

Å andra sidan så var det återigen en klart godkänd insats. Limhamn
hade ca 300 högre snittrating än oss, vilket innebär att vi trots den
relativt klara förlusten ändå steg i rating, sett över hela laget.

Sista omgången är om tre veckor, då får vi avsluta snyggt med vinst
emot Eslöv!

 _- Mikael Svensson_


<hr class="newsdivider"/>


### Kort sammanfattning från årsmötet

_29 mars 2014_

Årsmötet genomfördes tisdagen den 11 mars, och här är en kort
sammanfattning av de viktigaste punkterna:

* Ordförande för ytterligare ett år blev Mikael Svensson.
* Jan Kinberg och Paul Poljakovic valdes på två år och ersatte Knut
Larsson och Lars Henry Petersson i styrelsen. Jan och Paul,
tillsammans med Mikael och de sittande ledamöterna Sven Nilsson och
Lars Anderberg, utgör därmed styrelsen i klubben.
* Alve Pålsson och Mats Håkansson valdes om på två år som revisorer.
* Klubben kommer att inom kort flytta från Plantan, då all verksamhet
på Plantan kommer att flyttas till Korpens lokaler på
Stenorsvägen. Flytten kommer att ske i maj månad.
* Medlemsavgifterna för 2015 oförändrade. 450 kr per år för seniorer och
200 kr per år för juniorer.

Verksamhetsberättelsen för 2013 kan vara läsvärt; ni finner den
[här.](documents/handlingar/verk13.pdf)

 _- Mikael Svensson_


<hr class="newsdivider"/>


### Blixtturnering onsdagen den 5 mars

_4 mars 2014_

Vi har som bekant Öppet Hus varannan onsdag nuförtiden och denna vecka
gör vi ett nytt försök med blixtturnering under vårt Öppet
Hus. **Onsdagen den 5 mars klockan 18.30** är alla välkomna, även
icke-medlemmar. Vi bjuder på kaffe och kaka!

 _- Mikael Svensson_


<hr class="newsdivider"/>


### Kallelse till årsmöte

_25 februari 2014_

**Tisdagen den 11 mars klockan 19.00** är det årsmöte på
klubben. Samtliga medlemmar är välkomna, och efter mötet kör vi den
sedvanliga blixtturneringen med bokpriser. Det bjuds även på
smörgåstårta.

 _- Mikael Svensson_


<hr class="newsdivider"/>


### Landskrona SK -- Limhamns SK VI, 1½ -- 3½

_23 februari 2014_

Andralaget spelade den sjätte och nästsista ronden i distriktsserien
idag, och dessvärre så blev det förlust emot det något starkare
motståndarlaget. Kanske hade laget bråttom hem för att se OS-finalen i
hockeyn?

:-------------------- | :--: | :------: | :----------------- | :--:
Knut Larsson          | 1566 | **0--1** | Karl Ekberg        | 1532
Lars Anderberg        | 1542 | **0--1** | Carlos Thörnberg   | 1479
Roland Schmidt        | 1277 | **0--1** | Adam Sniegon       | 1468
Johan Sjölander       | 1267 | **½--½** | Karl Liedbeck      | 1440
Ville Trygg           | 1204 | **1--0** | Lars Crone Nielsen | 1384

 _- Mikael Svensson_


<hr class="newsdivider"/>


### Landskrona SK -- Malmö AS, 2½ -- 5½

_9 februari 2014_

Dessvärre så blev det förlust för vårt förstalag i Allskånskans fjärde
rond. Lagen var väldigt jämna, men det var ännu jämnare än vad vi först
trodde; båda lagen hade efter avrundning 1720 i snittrating!

:-------------------- | :--: | :------: | :----------------- | :--:
Mikael Svensson       | 2066 | **1--0** | Beqir Hatashi      | 1950
Gert Lyngsjö          | 1943 | **½--½** | Martin Silwer      | 1975
Tord Olsson           | 1722 | **1--0** | Joakim Wahlström   | 1771
Cezar Frankovic       | 1806 | **0--1** | Davor Novak        | 1714
Paul Poljakovic       | 1707 | **0--1** | Åke Andersson      | 1672
Mattias Arthursson    | 1640 | **0--1** | Vinko Gruic        | 1611
Lars Henry Petersson  | 1398 | **0--1** | Johannes Ahlin     | 1532
Jan Kinberg           | 1475 | **0--1** | Alexander Elofsson | 1531

 _- Mikael Svensson_


<hr class="newsdivider"/>


### Blixtturnering på Öppet Hus

_4 februari 2014_

Imorgon när vi har Öppet Hus, dvs **onsdagen den 5 februari kl. 18.30**
så har vi blixtturnering på klubben. Alla är välkomna, även
icke-medlemmar! Det är inga priser men vi bjuder på fika.

 _- Mikael Svensson_


<hr class="newsdivider"/>


### Ny hemsida!

_3 februari 2014_
  
Äntligen har Landskrona Schackklubb en ny, och fungerande hemsida! Denna
sida ersätter den gamla som hette 'landskrona.chessite.com'.

Än så länge har jag lagt upp ratinglista per den 1 jan 2014, kalender
som sträcker sig fram till slutet på mars, kort beskrivning av vår
verksamhet, samt kontaktuppgifter.

Utöver det så kan ni även få dagliga schackproblem som ni finner längs
vänstersidan; tre nya om dagen i tre olika svårighetsgrader.

Det som saknas är sidor för klubbtävlingar och seriespel. Detta kommer
jag försöka lägga upp inom kort.

 _- Mikael Svensson_


<hr class="newsdivider"/>



<br/>
